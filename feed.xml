<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="3.4.3">Jekyll</generator><link href="http://morde.ir/feed.xml" rel="self" type="application/atom+xml" /><link href="http://morde.ir/" rel="alternate" type="text/html" /><updated>2018-07-18T10:11:03+00:00</updated><id>http://morde.ir/</id><title type="html">مرده</title><subtitle>تصور کن زندگیت در تخیلات یک مگس مرده باشد.</subtitle><entry><title type="html">تقارن</title><link href="http://morde.ir/ocd/" rel="alternate" type="text/html" title="تقارن" /><published>2018-07-16T00:00:00+00:00</published><updated>2018-07-16T00:00:00+00:00</updated><id>http://morde.ir/ocd</id><content type="html" xml:base="http://morde.ir/ocd/">&lt;p&gt;بر روی کاسه توالت نشسته و مشغول جیش کردن بودم. در حالی که صورتم به سمت دست راستم بود که برای حفظ تعادل شیر آب را گرفته بود، ذهنم اما درگیر مسأله عمیق‌تری بود؛ این‌که چرا دست‌شویی‌ها را قرینه نمی‌سازند تا بتوانیم دست چپ را هم از چیزی آویزان کنیم؟&lt;/p&gt;

&lt;p&gt;وقتی کوچک‌تر بودم، تقریبا اوایل ظهر یک روز تابستان، بخاطر حواس‌پرتی از روی دوچرخه به زمین خوردم و یک طرف بدنم تقریبا نابود شد. از درد داشتم به خودم می‌پیچیدم. بعد از اینکه بلند شدم و خودم را تکاندم، دیگر ذهنم متوجه درد نبود. تنها چیزی که به آن فکر می‌کردم این بود که طرف دیگر بدنم درد نمی‌کرد. کمی این‌طرف و آن‌طرف را نگاه کردم و وقتی متوجه شدم هیچ‌کس شاهد این صحنه دلخراش نبود، سعی کردم به گوشه‌ای بروم و آن یکی طرف بدنم را هم از دوچرخه به زمین بزنم! با اینکه کار بظاهر احمقانه‌ای بنظر می‌رسید، اما درد داشتن فقط یک طرف بدن خیلی تجربه ناخوشایند و اعصاب خردکنی بود و قرینه بودن درد در دو طرف بدنم، به من حس آرامش می‌داد. زاویه نشستن و دوچرخه را کاملا قرینه دفعه قبل تنظیم کردم و خودم را به زمین کوبیدم. اما تجربه درد اصلا شبیه به دفعه قبلی نبود. این اعصاب من را بیشتر خرد می‌کرد. چون این بار هر دو طرف بدنم باید حس طرف مقابل را تجربه می‌کرد و باید دوبار دیگر خودم را به زمین می‌زدم. تقریبا نزدیک غروب شده بود که بلاخره بعد از کلی تلاش، با بدنی سراسر زخمی دوچرخه‌ام را بلند کردم و به سمت خانه رفتم. آنقدر این حس قرینه بودن به من لذت می‌داد که نگاه‌های هاج و واج همسایه‌ها به لباس‌های خاکی و بدن زخمی من اصلا برایم مهم نبود.&lt;/p&gt;

&lt;p&gt;اینکه تعادل باید در هر چیزی برقرار باشد مهم است. منظورم از تعادل میانه‌روی نیست، منظورم خود تعادل است. وقتی روی یک ترازو دو چیز با وزن غیریکسان بگذاریم، یکی از لبه‌ها سنگین‌تر شده و به سمت پایین می‌رود. این اتفاق نه از لحاظ ظاهر که صحنه‌ای ناعادلانه تولید می‌کند، بلکه از نظر انسانیت صحنه دل‌خراشی‌است. اگر اشیا جان داشتند، لبه سنگین‌تر ترازو حتما به لبه سبک‌تر حسودی می‌کرد که درد کمتری تحمل می‌کند. یک قاضی باید در تمام شرایط قوانین یکسانی برای هر دو طرف اعمال کند.&lt;/p&gt;

&lt;p&gt;نزدیک‌های خانه بودم که دیدم مامان دم در خودش را به چهارچوب در تکیه داده و خانم امینی، همسایه ته کوچه‌ایمان هم جلوی در ایستاده و هر دو به من نگاه می‌کنند. اول کمی مکث کردم و سوالات زیادی در ذهنم ایجاد شد، ولی قبل از اینکه جوابی برای آن سوال‌ها پیدا کنم خودم را رو به روی مامان دیدم. مامان چند قدم به سمت من آمد.&lt;/p&gt;

&lt;ul&gt;
  &lt;li&gt;مامان: چی می‌گه خانم امینی؟&lt;/li&gt;
  &lt;li&gt;من: چی می‌گه؟ خانم امینی چی می‌گید؟&lt;/li&gt;
  &lt;li&gt;مامان: خودت رو به اون راه نزن. خانم امینی می‌گه تو داشتی ته کوچه کاشی‌های پشت خونه‌شون رو با فرمون دوچرخه می‌شکوندی!&lt;/li&gt;
  &lt;li&gt;خانم امینی: آره! خودم دیدم!&lt;/li&gt;
&lt;/ul&gt;

&lt;p&gt;متوجه شدم که خانم امینی احتمالا در تمام مدت داشته من را دید می‌زده. از دید او احتمالا این کارهایی که من می‌کردم، کارهای یک آدم سالم نبوده و حتما باید به مامان گزارش می‌کرده. اما او درک نمی‌کرد که چون سمت چپ فرمان دوچرخه من کاشی سوم از گوشه را بصورت غیر عمدی شکانده، راه فراری برای کاشی سوم از سمت آن یکی گوشه نیست و محکوم به شکستن توسط فرمان سمت راست دوچرخه من است. سعی کردم برای او این مسأله را بصورت قابل فهم توضیح بدهم، اما با توجه به تجربه‌های ناموفق قبلی از این کار منصرف شدم. به جایش سعی کردم کمی ماست‌مالی کنم.&lt;/p&gt;

&lt;ul&gt;
  &lt;li&gt;من: ببخشید خانم امینی. فرمون دوچرخه‌ام گیر کرده بود و من فقط داشتم گیر دوچرخه‌م رو باز می‌کردم که اون‌جوری شد.&lt;/li&gt;
  &lt;li&gt;مامان: اما خانم امینی می‌گه از ساعت یک ظهر تو داشتی خودت رو عین احمقا به کاشی‌های اون‌ها می‌کوبیدی.&lt;/li&gt;
  &lt;li&gt;خانم امینی: کلی هم خسارت زده!&lt;/li&gt;
  &lt;li&gt;مامان: من دیگه آسی شدم از دست این بچه. همیشه یا داره خودش رو به در و دیوار می‌کوبه، یا داره یه جایی رو لیس می‌زنه، یا وسایل خونه رو بهم می‌ریزه. همیشه داره خراب‌کاری می‌کنه.&lt;/li&gt;
  &lt;li&gt;خانم امینی: تازه بچه‌های کوچه هم وقتی دیدنش، کلی ازش ترسیدن!&lt;/li&gt;
  &lt;li&gt;مامان: تخم سگ.&lt;/li&gt;
&lt;/ul&gt;

&lt;p&gt;وقتی از محل قبلی به این‌جا آمدیم، مامان برای من حسابی خط و نشان کشیده بود که دیگر خراب‌کاری نکنم. او همیشه از آن زن‌های ساکت بود و همیشه از تنش با همسایه‌ها دوری می‌کرد. همیشه به من می‌گفت: «نذار آبرومون توی این محل جدید بره». در آن محل قبلی هم یک روز همسایه ته کوچه‌ای بخاطر اینکه من گل‌های باغچه‌شان را از زمین کنده بودم و در عوض بصورت مرتب دوباره کاشته بودم، با مامان دعوا راه انداخته بود. از نظر خودم کاری که کرده بودم لیاقت مدال که نه، اما حداقل لیاقت یک تشکر حسابی داشت. اما همسایه‌ها این موضوع را درک نمی‌کنند. در واقع هیچکس درک نمی‌کند، حتی مامان. این بار هم مامان بعد از عذرخواهی از خانم امینی، وقتی که دیگر بقول خودش خیلی شرمنده شده بود خسارت را بطور کامل به خانم امینی داد و قول داد «این توله سگ» دیگر آن طرف‌ها پیدایش نشود. از لحن ادبیات مامان متوجه شده بودم که شب خوبی در انتظارم نیست.&lt;/p&gt;

&lt;p&gt;آخر شب شده بود. از غروب حتی یک کلمه هم مامان با من حرف نزده بود. بابا که از سرکار آمد، مامان سریع به سمتش رفت و انگار دوباره عصانیتش فوران کرده بود. کل ماجرا را برای بابا تعریف کرد. بابا هم در طول مدت سرش پایین بود و با دقت به حرف‌های مامان گوش داد. بعد از اینکه حرف‌‌های مامان تمام شد، به او گفت: «حالا برو چایی بریز. من میرم باهاش صحبت می‌کنم». انگار بابا عاقل‌تر از مامان بود و می‌دانست این داستان با صحبت حل می‌شود. بابا به طرف من آمد و کنار من نشست و برای چند ثانیه خیره به من نگاه کرد و لبخند زد.&lt;/p&gt;

&lt;ul&gt;
  &lt;li&gt;من: سلام بابا.&lt;/li&gt;
  &lt;li&gt;بابا: علیک سلام بابایی. علی جون مامانت چی می‌گه؟&lt;/li&gt;
  &lt;li&gt;من: نمی‌دونم. چی می‌گه؟&lt;/li&gt;
&lt;/ul&gt;

&lt;p&gt;بابا همیشه معتقد بود برخی روش‌های تربیتی مامان مثل تنبیه‌کردن اصلا جوابگو نیست و باید برای نصیحت بچه از در دوستی وارد شد. برای همین سعی کرد من را درک کند. کنترل تلویزیون را برداشت تا برای حفظ تعادلش از آن استفاده کند و نمودارهای احتمالی برای نصیحت کردن من را با آن رسم کند.&lt;/p&gt;

&lt;ul&gt;
  &lt;li&gt;بابا: ببین پسرم. من می‌دونم ذهن تو چجوریه. من تو رو درکت می‌کنم. اما نباید وسایل بقیه رو خراب کنی.&lt;/li&gt;
  &lt;li&gt;من: ولی بابا من که خودم رو از قصد ننداختم. دوچرخه خودش لیز خورد.&lt;/li&gt;
  &lt;li&gt;بابا: می‌دونم بابایی.&lt;/li&gt;
  &lt;li&gt;من: ولی بابا من دروغ گفتم. دفعه اول دوچرخه واقعا لیز خورد، اما دفعه‌های بعدی خودم اون رو به زمین زدم.&lt;/li&gt;
&lt;/ul&gt;

&lt;p&gt;در همان حال بابا وزن بدنش را از باسن چپ به باسن راست انداخت. پیش‌بینی همچین مقاومتی از طرف من را نمی‌کرد. انتظار داشت سریع‌تر کوتاه بیایم. کنترل را یک دور در دستش چرخاند. چند ثانیه مکث کرد، بعد ادامه داد.&lt;/p&gt;

&lt;ul&gt;
  &lt;li&gt;بابا: این رو هم می‌دونم بابایی. ببین علی جونم. مردم عادی تو رو درکت نمی‌کنن. تو یه سری توانایی خاص داری. اما باید بتونی خودت رو کنترل کنی.&lt;/li&gt;
  &lt;li&gt;من: ولی بابا اینکه یه چیزی کج باشه، یا دو تا چیز کنار هم باشن و قرینه نباشن من رو عصبانی می‌کنه.&lt;/li&gt;
  &lt;li&gt;بابا: می‌دونم بابایی. من همه اینارو می‌دونم. ولی تو باید خودت رو کنترل کنی.&lt;/li&gt;
  &lt;li&gt;من: نمی‌شه. من دست خودم نیست.&lt;/li&gt;
  &lt;li&gt;بابا: می‌دونم بابایی. ولی دست خودم نیست نداریم. هر کاری با یکم تلاش امکان‌پذیره.&lt;/li&gt;
  &lt;li&gt;من: ولی این ربطی به تلاش نداره. من می‌گم دست خودم نیست…&lt;/li&gt;
&lt;/ul&gt;

&lt;p&gt;هنوز جمله خودم رو کامل نکرده بودم که انگار بابا دیگر تحمل‌ش تمام شد. میزان مقاوت این دفعه بابا نسبت به دفعات پیشین چشمگیر بود. بابا کنترل را به زمین انداخت و من ناگهان ضربه سنگینی را زیر چشم سمت چپم حس کردم. برای لحظه‌ای همه چیز تار شد. بلند شدم و ناخودآگاه فرار کردم. بابا در حالی که با صدای بلند داشت جمله «مگه با تو نیستم خودت رو کنترل کن!» را تکرار می‌کرد دنبالم می‌دوید. برای چند ثانیه هم که شده اصلا به فکر این نبودم که فقط یک طرف صورتم ضربه خورده و طرف دیگر سالم بود. تقریبا سه دفعه کل طول و عرض خانه را بابا دنبال من دوید تا بلاخره جلوی در دستشویی و انتهای راهرو رسیدم. بابا هم از پشت سر به من رسید و جلوی من ایستاد. وقتی دیدم دیگر راهی برای فرار نیست، همانجا ایستادم و با نگاهی ملتمسانه به بابا نگاه کردم. بابا مثل شیری که بعد از تعقیب و گریزی طولانی آهویی را در کوچه بن‌بست گیر انداخته باشد، داشت پنجول‌هایش را تیز می‌کرد. مثل سگ ترسیده بودم. مامان با سرعت خودش را به ما رساند. آن صحنه قابلیت کاندید شدن بعنوان بهترین سکانس جنگی جشنواره فیلم فجر را داشت. پدر دست به کمر رو به روی من، مادر با یک قوری چای کنار بابا، من بدون هیچ وسیله دفاعی در طرف مقابل. بابا داشت کمربند شلوارش را شل می‌کرد و مامان داشت شانه‌هایش را مالش می‌داد تا برای نبرد آماده باشد.&lt;/p&gt;

&lt;p&gt;هر کسی در چنین شرایطی گرفتار باشد، حتی اگر آتئیست هم باشد به حضرت ابوالفضل متوسل می‌شود. من هم همین‌طور. مدام داشتم تمام ذکرهای معنوی که در مدرسه یاد گرفته بودیم را با خودم تکرار می‌کردم. بابا دیگر کمربندش را در آورده بود و آن را دولا کرده بود و منتظر موقعیت مناسب برای حمله به من بود که ناگهان صدای کوبیده شدن در خانه آمد. بابا که انگار تمرکزش را دست داده بود، به مامان نگاه کرد و مامان هم رویش را به طرف در خانه برگرداند. باید بهترین استفاده را از شرایط موجود و حواس‌پرتی آنها می‌کردم. سریع به داخل دست‌شویی پریدم و در را پشت سرم قفل کردم. صدای نفس‌ عمیق بابا از روی افسوس را از پشت در شنیدم و برای چند لحظه آرامش به خانه برگشت. انگار روی ذغال آب ریخته باشی. هر چند مطمئن بودم این آرامش فقط برای لحظاتی کوتاه خواهد بود. صدای همسایه کناری که از پشت در داد می‌زد: «به اون کره‌خر که زده چرخ‌های ماشین من رو پنچر کرده بگید بیاد بیرون!» به من این نوید را می‌داد که شب را باید در دست‌شویی بگذرانم.&lt;/p&gt;</content><author><name>امیر مومنیان</name></author><category term="داستان" /><category term="تقارن" /><category term="قرینه" /><category term="OCD" /><category term="فکر" /><summary type="html">بر روی کاسه توالت نشسته و مشغول جیش کردن بودم. در حالی که صورتم به سمت دست راستم بود که برای حفظ تعادل شیر آب را گرفته بود، ذهنم اما درگیر مسأله عمیق‌تری بود؛ این‌که چرا دست‌شویی‌ها را قرینه نمی‌سازند تا بتوانیم دست چپ را هم از چیزی آویزان کنیم؟</summary></entry>

<entry><title type="html">بی‌آرتی</title><link href="http://morde.ir/brt/" rel="alternate" type="text/html" title="بی‌آرتی" /><published>2017-12-25T00:00:00+00:00</published><updated>2017-12-25T00:00:00+00:00</updated><id>http://morde.ir/brt</id><content type="html" xml:base="http://morde.ir/brt/">&lt;p&gt;توی اتوبوس بی‌آرتی روی صندلی منتظر نشسته بودم. همه صندلی‌های دیگه پر شده بودن و دیگه کم‌کم موقع رفتن اتوبوس بود. بیرون اتوبوس هم یه صف که منتظر اومدن اتوبوس بعدی بودن شکل گرفته بود. همون لحظه یه پیرمرد عصاش رو به در زد و بلند گفت یا الله. معمولا کسایی که عجله دارن حاضر به سرپا وایستادن توی اتوبوس سرصبح می‌شن، اما پیرمرد که به سختی از پله بالا اومده بود، به نظر نمی‌رسید که مقصدش جلسه نشست با مدیران بانک‌های مهم کشور درباره تصمیم‌گیری درباره بیت‌کوئین باشه.&lt;/p&gt;

&lt;p&gt;طبق رسم نانوشته بخش مردونه مترو و اتوبوس، وقتی جا برای نشستن یه پیرمرد نیست، معمولا جوون‌ها مسابقه هر کی زودتر بلند بشه رو برگزار می‌کنن و برنده این مسابقه که جای خودش رو به پیرمرد داده، معمولا با نگاهی شبیه به نگاه فردین روبه‌روی پیرمرد وای‌میسته و چپ‌چپ به بقیه جوون‌های بازنده نگاه می‌کنه. اما امروز انگار مسابقه کنسل شده بود. جوون‌ها یا گرم صحبت بودن یا سرشون توی گوشی خودشون یا گوشی کناریشون بود. انگار همه تصمیم گرفته بودن که پیرمرد رو نبینن، اما از اون‌جایی که از اول ورود پیرمرد به اتوبوس کاملا توجه‌م جلب اون شده بود، داشت با لبخندی حاصل از درماندگی نگاه خاصی به من می‌کرد. توی اون شرایط دوست داشتم کمی پیرتر بودم تا از انجام این مسابقه معاف می‌شدم، اما اون‌جا جای درستی برای فکر کردن به این تخیلات نبود. نگاه خیره پیرمرد به من داشت کار رو برای من سخت می‌کرد.&lt;/p&gt;

&lt;p&gt;اون‌جا تازه ایستگاه اول بود و اتوبوس‌ها هر شش هفت دقیقه یک‌بار معمولا حرکت می‌کنن. چرا پیرمرد نباید دو دقیقه بیرون توی صف منتظر می‌موند تا اتوبوس بعدی بیاد؟ تازه متوجه دلیل بی‌توجی بقیه شده بودم. اما انگار نماینده همه اون‌ها من بودم و وظیفه من بود که این موضوع رو به پیرمرد حالی کنم. مدام داشتم با خودم مکالمه احتمالی رو با پیرمرد مرور میکردم. یکی از بهترین شروع‌ها، این بود که با لبخند بگم: «حاجی اتوبوس بعدی الان میاد، بهتره بیرون وایستین تا اتوبوس بعدی بیاد.» اما شت؛ در حالی که سرم رو به پایین بود، با صدای بلند گفته بودمش. قبل از اینکه به خودم بیام، متوجه نگاه ناراحت پیرمرد که داشت از سمت صورت من به سمت باسن من می‌اومد شدم. مثل کسی که وسط جلسه خاستگاری گوزیده باشه به نظر میرسیدم. همه داشتن من رو نگاه می‌کردن. چطور جرئت کردی همچین کاری کنی پسره‌ی بی‌ادب؟ این جامعه ما داره به کجا می‌ره؟ چرا این جوون‌ها انقدر گستاخ شدن؟ همون لحظه یکی از جوون‌ها سریع از جاش بلند شد به پیرمرد گفت: «پدر جان شما بفرمایید.» و پیرمرد در حالی که نگاه‌های «خاک بر سرت کنن» تحویل من و نگاه‌های «آفرین پسر خوب» به اون جوون تحویل می‌داد، روی صندلی نشست. اتوبوس همون لحظه حرکت کرد.&lt;/p&gt;

&lt;p&gt;داشتم با خودم فکر می‌کردم کاش هیچی نگفته بودم. ولی دیگه دیر شده بود. دوست داشتم شرایط رو عوض کنم. تنها چیزی که به ذهنم رسید این بود که از جام بلند بشم از اون جوون خواهش کنم حالا که این لطف رو پیرمرد کرده، من هم جام رو بهش بدم تا ثواب حاصل رو تقسیم بر دو کنیم. حتی برای اینکه مطمئن بشم درخواستم رو قبول می‌کنه، حاضر بودم باقی‌مانده اعشاری این تقسیم رو به اون بدم. اتوبوس همون لحظه‌ای که از جام بلند شده بودم و داشتم این مکالمه رو با جوون مورد نظر انجام می‌دادم، به ایستگاه دوم خودش رسید و راننده درها رو باز کرد. جوون یه نگاه سرتا پا به من انداخت و در جواب گفت: «من همین‌جا پیاده می‌شم» و من مات و مبهوت لطف اون نسبت به پیرمرد شدم. آه که چه کار سختی انجام داده بود. همش یه ایستگاه بود سفرش؟ چرا؟ اصلا گور پدر این چیزها. اصلا دیگه واسم مهم نبود بقیه چه فکری می‌کنن راجع بهم. برگشتم که بشینم سر جام، اما دیدم یه پسربچه حداکثر دوازده ساله که احتمالا از زیر پاهام یا از توی شیشه اتوبوس وارد شده بود، جای من نشسته بود. وقتی نگاهش کردم، جوری خودش رو به خواب زده بود که انگار چند ساعته که همونجا نشسته و خوابیده. با خودم گفتم اشکالی نداره. ولی داشت. نمی‌تونستم با خودم کنار بیام. با اون وضع باید تا ایستگاه آخر که مقصدم بود سرپا می‌بودم. خیلی دوست داشتم بدترین فحش‌هایی که بلد بودم رو تحویل پسربچه و پیرمرد و اون جوون می‌دادم. اما بنظر نمی‌رسید وضع تغییری کنه. تازه ممکن بود علاوه بر خودخواه‌ترین فرد اتوبوس، تبدیل به بی‌ادب‌ترین آدم توی اتوبوس هم بشم. بخاطر همین برای به جا آوردن حداقل توهین موأدبانه‌ای که می‌شد در فضای عمومی کرد، پشتم رو کردم به پیرمرد و همون‌جا از میله اتوبوس آویزون شدم. هنوز چند ثانیه نگذشته بود که دیدم دستی به پهلوم خورد. برگشتم دیدم پیرمرد در حالی که داره جمع‌تر می‌شینه، بهم گفت: «ناراحت نباش ببم‌جان، بیا پیش خودم بشین.»&lt;/p&gt;</content><author><name>امیر مومنیان</name></author><category term="داستان" /><category term="اتوبوس" /><category term="بی‌آرتی" /><summary type="html">توی اتوبوس بی‌آرتی روی صندلی منتظر نشسته بودم. همه صندلی‌های دیگه پر شده بودن و دیگه کم‌کم موقع رفتن اتوبوس بود. بیرون اتوبوس هم یه صف که منتظر اومدن اتوبوس بعدی بودن شکل گرفته بود. همون لحظه یه پیرمرد عصاش رو به در زد و بلند گفت یا الله. معمولا کسایی که عجله دارن حاضر به سرپا وایستادن توی اتوبوس سرصبح می‌شن، اما پیرمرد که به سختی از پله بالا اومده بود، به نظر نمی‌رسید که مقصدش جلسه نشست با مدیران بانک‌های مهم کشور درباره تصمیم‌گیری درباره بیت‌کوئین باشه.</summary></entry><entry><title type="html">من</title><link href="http://morde.ir/me/" rel="alternate" type="text/html" title="من" /><published>2017-08-05T00:00:00+00:00</published><updated>2017-08-05T00:00:00+00:00</updated><id>http://morde.ir/me</id><content type="html" xml:base="http://morde.ir/me/">&lt;p&gt;یکی از مسائل عجیبی که برای من وجود داره، درک مسأله “من” هست. چی باعث شده که “من” بوجود بیام و این همه احساس و خاطرات برای من شکل بگیره؟ کل “من” فقط شامل همین اندام فیزیکی میشه؟ یا یه بخش فرازمینی به اسم روح توی شکل‌گیری “من” شده؟&lt;/p&gt;

&lt;p&gt;من هیچوقت از اون آدم‌هایی نبودم که به فیلم‌های تخیلی علاقه داشته‌باشم و بتونم مسائلی مثل وجود خدا و روح و انرژی‌درمانی رو بیشتر از یه تئوری قبول داشته‌باشم. بنظرم منطق ما شکل‌گرفته از چشم ماست و چیزهایی که از کودکی می‌بینیم، باعث شکل‌گیریش میشه. درک مسئله روح برای منطق ابتدایی ما امکان‌پذیر نیست. منطق ما در حالت پیش‌فرض چیزهایی رو که می‌بینه باور می‌کنه، اما اگه ما بخوایم به چیزهایی باور داشته‌باشیم که ندیدیمشون، خب انتخاب با خود ماست. اما من نمی‌خوام سوال “پس چی باعث شکل‌گیری من شده” رو با جواب ساده‌ای مثل “وجود روح” برای خودم حل کنم.&lt;/p&gt;

&lt;p&gt;پذیرفتن اینکه چیزی به اسم روح وجود نداره و فقط همین اجزای فیزیکی باعث وجود ما شده، کار زیاد سختی نیست. از نظر من قابل قبول‌ترین نظریه ممکن تا الآن همین بوده. قلب وظیفه پمپاژ خون رو به عهده داره و مغز تحلیل مسائلی که به حواس پنج‌گانه‌مون بهمون منتقل می‌شه رو انجام می‌ده. اما هنوز قسمت‌هایی وجود داره که من رو گیج می‌کنه. همه این “من” شامل همین‌هاست؟&lt;/p&gt;

&lt;p&gt;تصور کنید پرینترهای سه‌بعدی نسل آینده بتونن تمام اجزا و جزئیات یک شکل رو اسکن کنن و یه دونه از روی اون بسازن. شما داخل این دستگاه می‌شید و از روی شما یک نسخه اسکن و پرینت می‌شه. اتم به اتم. عنصر به عنصر. همونطور که توی فیلم &lt;a href=&quot;www.imdb.com/title/tt0482571&quot;&gt;The Prestige&lt;/a&gt; دیدید. وقتی نسخه کپی‌شده شما روبه روی شما ایستاده، کدوم یکی از اون‌ها شمای واقعی هستید؟ “شما” توی کدوم هستید؟ بنظرم یک لحظه چشم‌هاتون رو ببندید و این صحنه رو تصور کنید. دو تا از شما، الان توی اتاق هستن! ممکنه؟&lt;/p&gt;

&lt;p&gt;برای حل این مسأله خیلی فکر کردم، خیلی به پوچی رسیدم و خیلی سوال پرسیدم. قابل قبول‌ترین جوابی که کاملا بشه با منطق فیزیکی که بالاتر توضیح دادم درکش کرد رو توضیح می‌دم.&lt;/p&gt;

&lt;p&gt;اگر قبول کنید که “من” چیز فرازمینی‌ای نیست و فقط همین اعضای فیزیکی باعث شکل‌گیریش شده، کمی درک این موضوع راحت‌تر میشه. تمام “من” توی وجود شما شکل‌گرفته از خاطرات و تجربیاتی هست که تا الان براتون اتفاق افتاده. همینطور احساساتی مثل تمایل جنسی و زودرنج بودن و نترس بودن و… که همگی از بخشی فیزیکی به اسم مغز توی شما بوجود اومده، باعث میشه این “من” کامل‌تر بشه. ما روند زندگی کندی داریم که توی هر لحظه از زندگی ما اتفاقات کمی می‌افته، از طرفی ما همیشه خاطرات اتفاقات قبلی خودمون رو همراهمون داریم. تمام تصمیم‌گیری‌ها و احساسات و کلا “من” توی وجود ما شکل‌گرفته از همین خاطراته. تصور کنید دقیقا یک ساعت دیگه، با دستگاهی “تمام” خاطرات گذشته‌تون پاک بشه. بعد از این اتفاق، شما هرگز این آدمی که الآن هستید نخواهید بود. اون شخص جدید دقیقا مثل یک آدم متفاوتی که همین الآن ممکنه ببینید خواهد بود. ممکنه توی یک سال راه رفتن و حرف زدن و یک سری امور روزمره رو یاد بگیره، اما باز هم یک “من” جدید توی وجودش شکل گرفته که دیگه اون “شما” نیستید!&lt;/p&gt;</content><author><name>امیر مومنیان</name></author><category term="روزمره" /><category term="فکر" /><category term="هیچ" /><category term="زندگی" /><summary type="html">یکی از مسائل عجیبی که برای من وجود داره، درک مسأله “من” هست. چی باعث شده که “من” بوجود بیام و این همه احساس و خاطرات برای من شکل بگیره؟ کل “من” فقط شامل همین اندام فیزیکی میشه؟ یا یه بخش فرازمینی به اسم روح توی شکل‌گیری “من” شده؟</summary></entry><entry><title type="html">تتلو</title><link href="http://morde.ir/tataloo/" rel="alternate" type="text/html" title="تتلو" /><published>2017-07-24T00:00:00+00:00</published><updated>2017-07-24T00:00:00+00:00</updated><id>http://morde.ir/tataloo</id><content type="html" xml:base="http://morde.ir/tataloo/">&lt;p&gt;چند وقتیه که توی فضای مجازی و تو ماشین‌ها و بحث‌های خونوادگی، اسم و آهنگ‌های تتلو زیاد شنیده میشن. موضوع بحث‌ها معمولا علت معروفیت زیاد اونه و خیلی‌ها متشنج از اینکه چرا مردم واقعا به این مزخرفات گوش می‌دن؟
(پ.ن: کاش می‌نوشتم امیر حسن مقصدلو که حس نزدیک بودن به مافیا و باورپذیری به مخاطب القا کنم)&lt;/p&gt;

&lt;p&gt;ببینید عزیزان من، ما هر کاری رو که میکنیم با یه هدفی انجام می‌دیم. مثلا هدفمون از غذا خوردن، سیر شدنه یا هدفمون از کار کردن، پول درآوردنه. وقتی ما هدف افرادی که عملی در مقابل ما انجام می‌دن رو بفهمیم، حتما بهتر می‌تونیم باهاشون مواجه بشیم و عکس‌العمل داشته باشیم. اما اگه بی‌فکر فقط به جواب سوالاتی که ازمون می‌پرسن پاسخ بدیم، دقیقا می‌شیم مترسک، همون چیزی که اونا می‌خوان. شاید همیشه بهترین راه حل، مخالفت با چیزی که مخالفشیم نباشه! چیزی که خیلی از ما متشنج‌ها متوجهش نمی‌شیم، هدف این خواننده زیر‌زمینی از پست‌های اینستاگرام و رفتارهای مسخره و لودگی‌هاشه. اون دقیقا می‌خواد ما باهاش مخالفت کنیم!&lt;/p&gt;

&lt;p&gt;وقتی ما کیفیت ترانه‌ها و آهنگ‌های تتلو رو با شجریان مقایسه می‌کنیم، مطمئنا شجریان برنده این مقایسه ماست. این مقایسه رو اگر ما با منطق اکثر فلاسفه زنده و مرده دنیا هم اجرا کنیم، بازم شجریان برنده‌ست. اما برگردیم به پاراگراف قبل، چیزی که ساده می‌گیریمش، هدف تتلوـه. تتلو هدفش بهتر بودن از شجریان نیست، معروف شدنه، و اتفاقا خیلی بیشتر از شجریان به این هدف دست پیدا کرده. چطوری؟ یه نگاه به روند زیر بندازید:&lt;/p&gt;

&lt;ul&gt;
  &lt;li&gt;تتلو در اینستاگرامش من باب انرژی‌های منفی و تاثیر آن‌ها بر گرانش زمین پستی گذاشت.&lt;/li&gt;
  &lt;li&gt;عده‌ای تتلیتی او را تشویق کردند.&lt;/li&gt;
  &lt;li&gt;عده‌ای فرهیخته و متشنج او را جاج نموده و فحاشی کردند.&lt;/li&gt;
  &lt;li&gt;عده‌ای تتلیتی به سوی متشنجان روانه شده و جدل کردند.&lt;/li&gt;
  &lt;li&gt;بحث بالا گرفت، کاربرانی تتلو را مسخره کردند، عده‌ای جاج و تتلیتی‌هایی تشویق کردند.&lt;/li&gt;
  &lt;li&gt;تتلو به موضوع مهمی تبدیل شد.&lt;/li&gt;
  &lt;li&gt;خوارجی که این وسط تتلو را نمی‌شناختند، او را فالو کردند و برای شناخت بیشتر این خواننده مهم و فهمیدن اینکه آخر کی راست می‌گه، منتظر پست‌های بعدی تتلو شدند.&lt;/li&gt;
  &lt;li&gt;ذره‌بین‌های بیشتری رو تتلو رفت.&lt;/li&gt;
  &lt;li&gt;بحث پایان یافت و کاربران و در پی تحلیل موضوعی جدید رفتند.&lt;/li&gt;
  &lt;li&gt;تتلو در اینستاگرامش من باب انرژی‌های مثبت و تاثیر آن‌ها بر فوت مایکل‌جکسون پستی گذاشت.&lt;/li&gt;
&lt;/ul&gt;

&lt;p&gt;امیدوارم توانسته باشم با این پست که با مشارکت Frank Underwood طراحی و تنظیم شده بود، تأثیر مثبتی بر عکس‌العمل‌های بعدی شما عزیزان داشته باشم.&lt;/p&gt;</content><author><name>امیر مومنیان</name></author><category term="روزمره" /><category term="تتلو" /><category term="موسیقی" /><summary type="html">چند وقتیه که توی فضای مجازی و تو ماشین‌ها و بحث‌های خونوادگی، اسم و آهنگ‌های تتلو زیاد شنیده میشن. موضوع بحث‌ها معمولا علت معروفیت زیاد اونه و خیلی‌ها متشنج از اینکه چرا مردم واقعا به این مزخرفات گوش می‌دن؟ (پ.ن: کاش می‌نوشتم امیر حسن مقصدلو که حس نزدیک بودن به مافیا و باورپذیری به مخاطب القا کنم)</summary></entry><entry><title type="html">گوجه‌سبز یا آلوچه؟</title><link href="http://morde.ir/goje-sabz-or-alooche/" rel="alternate" type="text/html" title="گوجه‌سبز یا آلوچه؟" /><published>2017-05-31T00:00:00+00:00</published><updated>2017-05-31T00:00:00+00:00</updated><id>http://morde.ir/goje-sabz-or-alooche</id><content type="html" xml:base="http://morde.ir/goje-sabz-or-alooche/">&lt;p&gt;در طول تاریخ، همواره بشر سعی داشته تا دانسته‌های خود را بهبود ببخشد. دانشمندان همیشه یافته‌های خود را به عنوان نظریه اعلام می‌کنند و پس از بحث و جدل بین سایر اندیشمندان، معمولا به یک ثابت علمی دست پیدا می‌کنند. این ثابت علمی همیشه تا زمان پیدا شدن یک نظریه مخالف جدید، بین دانشمندان پذیرفته باقی می‌ماند. یکی از این مسائل پر تنش، &lt;code class=&quot;highlighter-rouge&quot;&gt;نظریه تکامل&lt;/code&gt; بود. از پیامبران الهی گرفته تا محققان زیست‌شناسی و زمین‌شناسی همواره در بهبود این نظریه شرکت داشته‌اند. عده موافق آن، عده مخالف آن و عده‌ای هم سعی در روشن‌کردن بخش‌های نامعلوم آن داشته‌اند. اما در نهایت این &lt;code class=&quot;highlighter-rouge&quot;&gt;داروین&lt;/code&gt; بود که نمونه نسبتا کاملی از آن ارائه داد و تقریبا همه آنها بر سر آن به تفاهم رسیدند و آن را به عنوان یک ثابت علمی پذیرفتند.&lt;/p&gt;

&lt;p&gt;جدل بر سر مسأله &lt;code class=&quot;highlighter-rouge&quot;&gt;گوجه‌سبز&lt;/code&gt; و &lt;code class=&quot;highlighter-rouge&quot;&gt;آلوچه&lt;/code&gt; و انتخاب نام صحیح این میوه، همواره یکی از بزرگترین دغدغه‌های بشر در طول تاریخ بوده است که هنوز بی‌پاسخ مانده‌است. تیم وبلاگ &lt;strong&gt;مرده&lt;/strong&gt;، در این مطلب سعی در بررسی نقاط قوت و ضعف استدلال‌های هر دو گروه دارد. با ما همراه باشید.&lt;/p&gt;

&lt;p&gt;در کشور ایران طبق مشاهدات ما تقریبا در تمامی شهرها در گویش فارسی به جز تهران و برخی از شهرهای شمالی، این میوه را آلوچه می‌نامند. آن‌ها معتقدند گوجه‌سبز به معنای گوجه‌ی سبز و درواقع همان گوجه کال است. یکی دیگر از استدلال‌های این گروه، هم‌خانواده بودن این میوه با گروه آلوها می‌باشد. از دیگر دلایل انتخاب این نام توسط آن‌ها، این است که مگر گوجه‌سبز، گوجه است؟! آن‌ها پذیرفته بودن این نام در اکثر شهرهای ایران را بزرگترین پشتوانه خود در دفاع از این نام می‌بینند. اما طرفداران گروه مخالف، به شدت با این استدلال‌ها مخالفت نموده و می‌گویند آلوچه همان آلوچه باغلار است که در بسته‌بندی و در مغازه‌ها به مردم عرضه می‌شود. آن‌ها معتقدند که عدم گوجه‌سبز، فقط باعث خدشه‌دار شدن تصویر مخاطب و درگیری ذهنی او در تمایز آلوچه میوه و آلوچه بسته‌بندی می‌شود. همچنین دیده شده برخی از آن‌ها، پذیرفته بودن خلفت یوهویی، قبل از نظریه تکامل را در رد دیگر استدلال گروه مخالف بیان می‌کنند. ما برای بهتر رساندن عمق مطلب، شما را به مطالعه مکالمه زیر بین دو تن از اعضای مخوف این باندها دعوت می‌کنیم.&lt;/p&gt;

&lt;ul&gt;
  &lt;li&gt;ابی: ناموسا چرا بهش می‌گید گوجه‌سبز؟ مگه گوجه‌ست؟&lt;/li&gt;
  &lt;li&gt;داریوش: چه ربطی داره؟ اسمشه خب.&lt;/li&gt;
  &lt;li&gt;ابی: یعنی چی اسمشه. خب هر چیزی باید یه اسم درست داشته باشه.&lt;/li&gt;
  &lt;li&gt;داریوش: خب اسم درستش گوجه‌سبزه دیگه. همه بهش می‌گن گوجه‌سبز.&lt;/li&gt;
  &lt;li&gt;ابی: چی می‌گی دایی؟ کل ایران بهش می‌گن آلوچه و فقط تو تهران و چندجا دیگه می‌گید گوجه‌سبز.&lt;/li&gt;
  &lt;li&gt;داریوش: خب تهران پایتخت کشوره، اسمی که ما بهش می‌گیم درسته.&lt;/li&gt;
  &lt;li&gt;ابی: شما مگه اصلا آلوچه رو تولید می‌کنید؟ ما تو زمینامون پرورش می‌دیمش.&lt;/li&gt;
  &lt;li&gt;داریوش: ببین بحث الکی نکن. اصلا اگه این آلوچه‌ست، پس اینا که مزه لواشک می‌ده و تو بسته‌بندیه اسمشون چیه؟&lt;/li&gt;
  &lt;li&gt;ابی: آلوچه.&lt;/li&gt;
  &lt;li&gt;داریوش: فاک یو.&lt;/li&gt;
  &lt;li&gt;ابی: خب ببین توام داری زر می‌زنی دیگه، این کجاش شبیه گوجه‌ست آخه؟&lt;/li&gt;
  &lt;li&gt;داریوش: چه ربطی داره؟ مگه حتما باید شبیه باشه؟&lt;/li&gt;
  &lt;li&gt;ابی: فاک یو.&lt;/li&gt;
  &lt;li&gt;داریوش: هان؟؟&lt;/li&gt;
  &lt;li&gt;ابی: ببین اسمی که میذاریم رو یه چیزی باید ربط داشته باشه. همینجوری نمی‌شه که اسم الکی بذاریم! این میوه که ربطی به گوجه نداره اصلا.&lt;/li&gt;
  &lt;li&gt;داریوش: ببین یه چیزی. شما می‌رید شیرینی‌فروشی و از این شیرینی‌ها [یک شیرینی از جیبش برداشته و آن را به ابی نشان می‌دهد] می‌خواید، می‌گید چی بده؟&lt;/li&gt;
  &lt;li&gt;ابی: می‌گیم شیرینی ناپلئونی بده.&lt;/li&gt;
  &lt;li&gt;داریوش: آهان. یعنی الان توی این شیرینی ناپلئون زندگی می‌کنه؟ یا ناپلئون این شیرینی رو اختراع کرده؟ ربطش به ناپلئون چیه دقیقا؟&lt;/li&gt;
  &lt;li&gt;ابی: چه ربطی داره؟  اسمشه خب.&lt;/li&gt;
  &lt;li&gt;داریوش: فاک یو.&lt;/li&gt;
  &lt;li&gt;ابی: فاک یو.&lt;/li&gt;
&lt;/ul&gt;

&lt;p&gt;همینطور که مشاهده فرمودید، استدلال‌های هر دو گروه به وضوح در این مکالمه قابل شهود است. البته لازم به ذکر است که عده‌ای دیگر از هموطنان ما مثل ساکنین شیراز، گاها آن را گوجه‌باغی می‌نامند. یا ساکنین شهرهای غیر فارسی‌زبان هم سعی داشته‌اند انتخاب خود را به عنوان ثابت علمی نام این میوه ارج دهند. اما ما به عنوان یک تیم کاملا بی‌طرف به انتخاب آن‌ها احترام گذاشته، گذارده و خواهیم گذارد. ولی ناموسا دیگه اسم جدید واسش درنیارین. با تشکر از همراهی شما.&lt;/p&gt;</content><author><name>امیر مومنیان</name></author><category term="روزمره" /><category term="گوجه‌سبز" /><category term="آلوچه" /><summary type="html">در طول تاریخ، همواره بشر سعی داشته تا دانسته‌های خود را بهبود ببخشد. دانشمندان همیشه یافته‌های خود را به عنوان نظریه اعلام می‌کنند و پس از بحث و جدل بین سایر اندیشمندان، معمولا به یک ثابت علمی دست پیدا می‌کنند. این ثابت علمی همیشه تا زمان پیدا شدن یک نظریه مخالف جدید، بین دانشمندان پذیرفته باقی می‌ماند. یکی از این مسائل پر تنش، نظریه تکامل بود. از پیامبران الهی گرفته تا محققان زیست‌شناسی و زمین‌شناسی همواره در بهبود این نظریه شرکت داشته‌اند. عده موافق آن، عده مخالف آن و عده‌ای هم سعی در روشن‌کردن بخش‌های نامعلوم آن داشته‌اند. اما در نهایت این داروین بود که نمونه نسبتا کاملی از آن ارائه داد و تقریبا همه آنها بر سر آن به تفاهم رسیدند و آن را به عنوان یک ثابت علمی پذیرفتند.</summary></entry><entry><title type="html">خب؟</title><link href="http://morde.ir/so-what/" rel="alternate" type="text/html" title="خب؟" /><published>2017-05-13T00:00:00+00:00</published><updated>2017-05-13T00:00:00+00:00</updated><id>http://morde.ir/so-what</id><content type="html" xml:base="http://morde.ir/so-what/">&lt;p&gt;در کافه نشسته بود و داشت فنجان چای را در دستش می‌گرداند. اوایل ماه تیر بود و گرمای هوا نسبت به بهار خیلی بیشتر شده بود و به همین خاطر، تحملش سخت‌تر از حالت عادی بود. به جز او و دو نفر دیگر که مشغول بگو بخند بودند، کسی در آن کافه نبود. در آن کافه گرم، فقط یک پنکه سقفی وجود داشت که به کندی در حال چرخیدن بود. با پره‌های رنگ و رو رفته‌اش نه تنها شرایط را تغییر نمی‌داد، بلکه صدایش برای کسی که قصد تمرکز داشت بیشتر اعصاب‌خردکن بود. صدای ضعیف آهنگی ملایم با خرخر فراوان از بلندگوهای کافه به گوش می‌رسید. او همچنان به فنجانش خیره شده بود. نه توجهی به گرما داشت و نه به صداها عکس‌العمل نشان می‌داد.&lt;/p&gt;

&lt;p&gt;داشت به موضوعی فکر می‌کرد. ذهنش عمیقا درگیر آن بود، درگیر پیدا کردن جوابی برای سوال همیشگی‌اش. تمام اتفاقات اطرافش در ذهنش بی‌معنی بودند. اینکه موجودات به دنیا می‌آیند، به موجودات دیگر حمله می‌کنند و یا از جایی به دنبال لقمه‌ای غذا می‌گردند تا بیشتر زنده بمانند. وقتی مریض می‌شوند یا مشکلی برایشان پیش می‌آید در پی حل آن مشکل هستند و سپس باز هم تولید مثل می‌کنند و بعد از به جای گذاشتن نسلی دیگر، خودشان از بین می‌روند. آنها چرا این کار را تکرار می‌کنند؟ هدفی هم دارند؟ انگیزه‌شان از ادامه حیات چیست؟ فقط لذت بردن؟ چیزی که بیشتر او را آزار می‌داد، این بود که انسان هم جزء همین موجودات به حساب می‌آمد، البته کمی پیشرفته‌تر. تنها برتری ما نسبت به یک حیوان همین قدرت فکر ماست. آیا این قدرت فکر تاثیری در هدف‌های ما دارد؟ آیا انگیزه ما از زندگی کردن با انگیزه یک موش تفاوتی دارد؟ ما انسان‌ها باید با حیوان‌ها فرقی داشته باشیم. اینکه بیاییم، زاد و ولد کنیم و بعد بمیریم، اصلا نه توجیه خوبی دارد و نه هدف با ارزشی به حساب می‌آید. این همه پیچیدگی در دنیا و این همه مکتب فکری  که همه در پی توجیه زندگی هستند باید درست باشند و حداقل یکی از آنها به جواب قابل قبولی رسیده باشد. حتما هدفی پیچیده‌تر از زنده ماندن برای ما وجود دارد.&lt;/p&gt;

&lt;p&gt;کلمه هدف در ذهنش هیچ معنی خاصی نداشت. انقدر در فکر فرو رفته بود که هیچ توجهی به فنجان چایش نداشت. سرش را برگرداند و از پنجره کافه به خیابان و مردی که تسبیح در دستش بود نگاه کرد. مبلغان دینی همیشه می‌گویند که ما به دنیا آمده‌ایم و این هدیه‌ای از طرف خداست. خدا دنیایی سراسر از خوبی‌ها و بدی‌ها را برای ما به وجود آورده و ما را در میان آن رها کرده است. ما باید در طول زندگی‌مان خوبی کنیم و از زشتی‌های دنیا دوری کنیم. خدا همیشه به اعمال ما آگاه است و در آخر بعد از مرگ تمام اعمال ما را به خود برمی‌گرداند. آیا این زندگی‌است؟ هرچند که ما از جهاتی قوی‌ترین موجود حال حاضر دنیا باشیم، اما این توجیه خوبی نبود که خالقی تمام دنیا را برای ما آفریده باشد تا ما را مورد بازخواست قرار دهد. اگر اینطور باشد، پس هدف ما این است که خوبی کنیم تا بهشت نصیبمان شود و بدی نکنیم تا خدا از ما راضی باشد. درک این موضوع اصلا برایش راحت نبود. به این موضوع فکر می‌کرد که اگر همچین خالقی وجود  داشته باشد، خودش هم حتما هدفی از ایجاد همچین دنیایی داشته است. اگر خود خدا ما را آفریده و همه صفاتی که آنها می‌گویند را داشته باشد، پس حتما از آینده آگاه است. او از قبل می‌دانست که هیتلر به جهنم خواهد رفت. چرا خدا از همان اول ما را موجوداتی احمق و بدون آلت گناه نیافرید و تا همه به بهشت برویم؟ اصلا چرا باید همچین موجودی را بیافریند و سپس مورد بازخواست قرار دهد؟ به نظر نمی‌رسید که از این راه به جواب سوالش برسد. به نظرش حتی اگر همه چیز عین حقیقت بود، باز هم هدف غیر قابل باوری بود. نگاهش را دوباره از سمت خیابان به سمت فنجان چایش برد.&lt;/p&gt;

&lt;p&gt;دو نفر دیگری که در کافه بودند، از جایشان بلند شده بودند و مشغول جمع کردن وسایلشان بودند. او بدون توجه به این موضوع، غرق در فکر بود. فنجان چایش که اکنون دیگر سرد شده بود را بالا آورد و نیمی از آن را نوشید. تصور مبهمی از آینده‌اش در ذهنش بود. با خود فکر می‌کرد که چرا الان دارد در آن ساعت و در کافه چای می‌خورد و به همچین مزخرفی فکر می‌کند؟ اگر واقعا دنیا یک مکان بی هدف و فقط بر پایه فیزیک استوار باشد، پس هیچ فرقی ندارد که چه کاری انجام می‌دهد. در طول تاریخ میلیاردها انسان از گرسنگی مرده‌اند و میلیاردها انسان حق بقیه را ضایع کرده‌اند. هیچکدام از اینها چیزی را تغییر نداده‌اند. او می‌توانست به جای خوردن آن چایی سرد در آن مکان کافه گرم، برای تخلیه عقده‌های کودکی‌اش سر کسانی که از آنها بدش می‌آمد را از تن جدا می‌کرد و در خیابان روی صورت هر انسان بدون مشکلی تف می‌کرد. در هر صورت فرقی نمی‌کرد. یا از دست پلیس فرار می‌کرد و یا زندانی و اعدام می‌شد. واقعا فرقی نمی‌کرد. دنیا یک جای بی هدف و اتفاقی است. اصلا کلمه هدف بی معنی بود. ما نیز مانند حیوانات فقط داریم زاد و ولد می‌کنیم و در تلاش برای لذت بردن از زندگی هستیم. این لذت بردن می‌تواند قتل، تجاوز و یا آموزش علم باشد! اینکه کسی دانشمند می‌شود و فرد دیگری یک قاتل جانی، تفاوتی در طرز کار دنیا ایجاد نمی‌کند. همه فقط می‌خواهند بهتر زندگی کنند. &lt;a href=&quot;http://morde.ir/stupid-selfish&quot;&gt;همه به فکر خودشان هستند&lt;/a&gt; و دنیا، زندگی را به موجوداتی که می‌توانند خود را زنده نگه دارند، اهدا کرده است!&lt;/p&gt;

&lt;p&gt;فنجان چایش را بلند کرد و به آن خیره شد. من کیستم؟ من دارم چکار می‌کنم و از همه مهم‌تر، &lt;strong&gt;چرا&lt;/strong&gt;؟ داشت تصویر خودش را در ته‌مانده چای داخل فنجان می‌دید. موهای به‌هم‌ریخته و چشم‌های پف کرده‌اش در وسط و پره‌های پنکه در پشت سرش. این تصویری بود که داشت از خودش در ته فنجان می‌دید. فنجان را بالاتر آورد و به چشم‌های خود با دقت نگاه کرد، سپس تمام آن را سر کشید. ذهنش آشفته بود. از اینکه هیچ چیز برایش ارزش نداشت. همه چیز بی‌معنی بود. خوبی، بدی، ظلم، محبت، اخلاق و همه این تعریف‌های انسانی در طبیعت دیگر هیچ مفهومی برایش نداشت. در همین فکر بود که ناگهان صدای پیغام گوشی‌اش را شنید و سلسله افکارش را پاره کرد. با بی‌میلی گوشی‌اش را از جیبش بیرون آورد و پیغام را باز کرد:&lt;/p&gt;

&lt;blockquote&gt;
  &lt;p&gt;30006859000363: شوتبال: کارشناسی مسابقات ورزشی www.shootbal.in&lt;/p&gt;
&lt;/blockquote&gt;</content><author><name>امیر مومنیان</name></author><category term="داستان" /><category term="هدف" /><category term="زندگی" /><category term="هیچ" /><category term="خودخواه" /><summary type="html">در کافه نشسته بود و داشت فنجان چای را در دستش می‌گرداند. اوایل ماه تیر بود و گرمای هوا نسبت به بهار خیلی بیشتر شده بود و به همین خاطر، تحملش سخت‌تر از حالت عادی بود. به جز او و دو نفر دیگر که مشغول بگو بخند بودند، کسی در آن کافه نبود. در آن کافه گرم، فقط یک پنکه سقفی وجود داشت که به کندی در حال چرخیدن بود. با پره‌های رنگ و رو رفته‌اش نه تنها شرایط را تغییر نمی‌داد، بلکه صدایش برای کسی که قصد تمرکز داشت بیشتر اعصاب‌خردکن بود. صدای ضعیف آهنگی ملایم با خرخر فراوان از بلندگوهای کافه به گوش می‌رسید. او همچنان به فنجانش خیره شده بود. نه توجهی به گرما داشت و نه به صداها عکس‌العمل نشان می‌داد.</summary></entry><entry><title type="html">سلام دنیا، دوباره!</title><link href="http://morde.ir/hello-world-again/" rel="alternate" type="text/html" title="سلام دنیا، دوباره!" /><published>2017-05-13T00:00:00+00:00</published><updated>2017-05-13T00:00:00+00:00</updated><id>http://morde.ir/hello-world-again</id><content type="html" xml:base="http://morde.ir/hello-world-again/">&lt;p&gt;به جز مطلب آخرم به اسم &lt;a href=&quot;http://morde.ir/web-application&quot;&gt;وب اپلیکیشن&lt;/a&gt; که خشت اون رو هم خیلی وقت پیش گذاشته بودم، آخرین مطلب من برمی‌گرده به یک سال پیش. یکی از دلایلی که نمی‌نوشتم، این بود که دیگه فرصت قبل رو ندارم. داستان نوشتن علاوه‌بر دانش، حوصله می‌خواد. حوصله ساخت کاراکترها و سرهم کردن یه سری جریان بین اون‌ها. از طرفی شاید کلی مطلب روزمره به ذهنم می‌اومد که خب، جایی واسه نوشتنشون نداشتم. توی توییتر که جا نمی‌شن، فیسبوک که دیگه فیسبوک نیست و اینجا هم براشون مناسب نبود. همین موضوع باعث شده بود که دیگه نت‌های گوشیم خیلی شلوغ بشن و حتی حوصله نگاه‌کردن بهشون هم نداشته باشم.&lt;/p&gt;

&lt;p&gt;اما بالاخره تصمیم گرفتم بازم بنویسم، ولی نه مثل قبل. تصمیم گرفتم وبلاگ رو یه سروسامون درست حسابی بهش بدم و علاوه بر اضافه کردن بخش &lt;a href=&quot;http://morde.ir/category/روزمره&quot;&gt;روزمره&lt;/a&gt;، کامنت‌ها رو حذف کنم و استایلش رو بکنم همونجوری که دلم می‌خواد. این وبلاگی که الان دارید می‌بینید، نتیجه سروکله زدن من با &lt;code class=&quot;highlighter-rouge&quot;&gt;گیتهاب&lt;/code&gt; و &lt;code class=&quot;highlighter-rouge&quot;&gt;جکیل&lt;/code&gt; و &lt;code class=&quot;highlighter-rouge&quot;&gt;تراویس&lt;/code&gt; و دوستاشونه. سرتون رو درد نیارم، کل هدفم از نوشتن این پست و این تغییرات، این بود که بازم بنویسم. شاید مثل قدیم داستان کمتر بنویسم، اما قول میدم راجع به انتخابات و هشتگ‌های ترند‌شده تو‌ئیتر هم چیزی ننویسم.&lt;/p&gt;

&lt;p&gt;پ.ن: الأن که دارم این پست رو پابلیش می‌کنم، حس &lt;code class=&quot;highlighter-rouge&quot;&gt;والتر وایت&lt;/code&gt;، اونجا که رو به اون دلال میگه &lt;strong&gt;Say my name&lt;/strong&gt; رو دارم!&lt;/p&gt;</content><author><name>امیر مومنیان</name></author><category term="روزمره" /><category term="نوشتن" /><category term="وبلاگ" /><summary type="html">به جز مطلب آخرم به اسم وب اپلیکیشن که خشت اون رو هم خیلی وقت پیش گذاشته بودم، آخرین مطلب من برمی‌گرده به یک سال پیش. یکی از دلایلی که نمی‌نوشتم، این بود که دیگه فرصت قبل رو ندارم. داستان نوشتن علاوه‌بر دانش، حوصله می‌خواد. حوصله ساخت کاراکترها و سرهم کردن یه سری جریان بین اون‌ها. از طرفی شاید کلی مطلب روزمره به ذهنم می‌اومد که خب، جایی واسه نوشتنشون نداشتم. توی توییتر که جا نمی‌شن، فیسبوک که دیگه فیسبوک نیست و اینجا هم براشون مناسب نبود. همین موضوع باعث شده بود که دیگه نت‌های گوشیم خیلی شلوغ بشن و حتی حوصله نگاه‌کردن بهشون هم نداشته باشم.</summary></entry><entry><title type="html">وب‌اپلیکیشن</title><link href="http://morde.ir/web-application/" rel="alternate" type="text/html" title="وب‌اپلیکیشن" /><published>2017-03-07T00:00:00+00:00</published><updated>2017-03-07T00:00:00+00:00</updated><id>http://morde.ir/web-application</id><content type="html" xml:base="http://morde.ir/web-application/">&lt;p&gt;دستم رو زیر چونم گذاشته بودم و با چشم‌هایی که به زور باز نگهشون داشته بودم، به کنسول برازر خیره شده بودم. ایونت‌ها همه به درستی از سرور به من می‌رسید، اما این سرویس‌ورکر برازر انگار درست کار نمی‌کرد. بعضی ایونت‌ها رو لایی می‌کشید و هیچ اتفاقی توی کلاینت رخ نمی‌داد. ایونت‌ها مهم بودن. حتی یک ایونت هم سمت کلاینت نباید از دست می‌رفت. زمان به ما اجازه نمی‌داد که منتظر آپدیت بعدی برازر باشیم که این مشکل مسخره رو حل کنه. پروژه رو باید فردا تحویل می‌دادیم. داشتم به روز اولی که این پروژه رو قبول کرده بودیم فکر می‌کردم. من و سالار و سیامک، توی جلسه‌ای که با شهرداری تهران داشتیم قبول کرده بودیم که این پروژه رو با تکنولوژی node برای سمت سرور و وب‌اپلیکیشن برای سمت کلاینت انجام بدیم. وب‌اپلیکیشن پیشنهاد من بود. سالار و سیامک هر دو تردید داشتند، اما من اصرار کردم و هر جور شده راضی‌شون کردم. ته دلم به قدرت روزافزون تکنولوژی‌های جدید سمت وب باور داشتم. سالار قبل از اینکه رضایت خودش رو اعلام کنه، بهم گفت:&lt;/p&gt;

&lt;blockquote&gt;
  &lt;p&gt;برازر هنوز امتحان خودش رو برای چنین اپلیکیشنی پس نداده. مطمئنم به مشکل می‌خوریم. سرویس‌ورکر هنوز ساپورت خوبی نداره توی همه برازرها و ما نمی‌تونیم مجبورشون کنیم آخرین نسخه رو نصب کنن…&lt;/p&gt;
&lt;/blockquote&gt;

&lt;p&gt;قبل از اینکه سالار حرفش رو تموم کنه، مدیر شهرداری و احتمالا کارفرمای جدید ما وسط حرفش پرید و گفت:&lt;/p&gt;

&lt;blockquote&gt;
  &lt;p&gt;خیالتون از این نظر راحت باشه دوستان. این برنامه قرار نیست دست همه باشه، فقط روی سیستم‌های کارکنان شهرداری نصب می‌شه و تمام سیستم‌ها به‌روز هستند و آخرین نسخه تمام برنامه‌ها را دارند. حتی ما می‌تونیم یه جلسه توجیهی/آموزشی براشون برگزار کنیم و کار با این برنامه رو بهشون آموزش بدیم.&lt;/p&gt;
&lt;/blockquote&gt;

&lt;p&gt;این حرف خیال من رو راحت کرده بود. اما حالا که متوجه شده بودم با وجود نصب آخرین نسخه کروم روی لپتاپ من باز هم بعضی ایونت‌ها به درستی کار نمی‌کنن، کمی اوضاع به هم ریخته بود. فردا ساعت 11 صبح جلسه تحویل پروژه بود و الان با سیامک به خیال خودمون داشتیم کدها رو ریویو می‌کردیم. سیامک فقط نشسته بود و هی منو‌ها رو بالا پایین می‌کرد و از شاه‌کاری که توی طراحی این اپلیکیشن کرده بود، احساس پیروزی می‌کرد. اما الان مشکل مهم‌تر از این‌ها بود. با اینکه می‌دونستم سیامک هم می‌تونه کمک کنه، بهش چیزی نمی‌گفتم. نمی‌خواستم بعدا بزنه توی سرم که “تو هیچ کاری نکردی”. از همون اول هم قرار بود توی کار همدیگه دخالت نکنیم. توی این موقعیت، داشت استایل‌ها رو بالاپایین می‌کرد. سالار هم که کارش رو هفته پیش تموم کرده بود، الان احتمالا خونه خوابیده بود. مشکل فقط سمت من بود و کدهای کلاینت. از خوش‌خیالی سیامک اذیت می‌شدم. غرق در فکر شده بودم و داشتم صدای احتمالی خروپف سالار را تصور می‌کردم.&lt;/p&gt;

&lt;hr /&gt;

&lt;h3 id=&quot;بخش-دوم&quot;&gt;بخش دوم&lt;/h3&gt;
&lt;h4 id=&quot;روز-دوم-ساعت-10-صبح-پارک-روبهروی-شهرداری&quot;&gt;روز دوم، ساعت 10 صبح، پارک روبه‌روی شهرداری&lt;/h4&gt;

&lt;p&gt;حدود دو ساعت دیگه تا تحویل پروژه مونده بود و با سیامک توی پارک منتظر سالار نشسته بودیم. من داشتم سیگار می‌کشیدم و سیامک از ترس اینکه بوی سیگار من با بوی عطرش قاطی نشه، با فاصله از من وایستاده بود و داشت نگاه “تو یه یابوی سیگاری بدبختی که هیچی حالیت نیست” تحویل من می‌داد. من توی ذهنم داشتم مکالمه‌ای رو مرور می‌کردم که قرار بود با حضور سالار صورت بگیره. باید این مشکل رو با اون‌ها مطرح می‌کردم. هنوز کام آخر رو نگرفته بودم که سالار از روبه‌رو به سمت ما اومد.&lt;/p&gt;

&lt;ul&gt;
  &lt;li&gt;سالار: بههه سلاممم. چطورید رفقا؟&lt;/li&gt;
  &lt;li&gt;من: سلام سالار. قربونت، تو خوبی؟&lt;/li&gt;
  &lt;li&gt;سالار: خوبم. سیامک جون تو چطوری؟ خوبی؟&lt;/li&gt;
  &lt;li&gt;سیامک: نوکرم داداش، چه خبر؟ ردیفی؟&lt;/li&gt;
  &lt;li&gt;سالار: قربونت منم خوبم. همه‌چی ردیفه؟&lt;/li&gt;
  &lt;li&gt;سیامک: آره همه‌چی عالی شده و استایل‌ها…&lt;/li&gt;
  &lt;li&gt;من: ولی یه مشکلی داریم.&lt;/li&gt;
&lt;/ul&gt;

&lt;p&gt;نگاه بهت زده سالار و سیامک به سمت من برگشت. قصد نداشتم اینطوری بدون پروا بگم. می‌خواستم کلی مقدمه بچینم، ولی نتونستم جلوی خودم رو بگیرم. سالار که داشت آدامس می‌جویید، انگار فکش خشک شده بود. حتی نفس هم نمی‌کشیدند. مثل آن سکانس معروف سریال‌های تلویزیون که نمایانگر شدت تعجب کاراکترها است، هردو با کمی تاخیر و یک‌صدا گفتند: “مشکل؟”&lt;/p&gt;

&lt;ul&gt;
  &lt;li&gt;من: به یه مشکلی خوردم توی کدها.&lt;/li&gt;
  &lt;li&gt;سیامک: تو که گفتی همه‌چیز کار می‌کنه! چه مشکلی؟&lt;/li&gt;
  &lt;li&gt;من: انتظار این مشکل رو نداشتم.&lt;/li&gt;
  &lt;li&gt;سالار: کدوم مشکل؟&lt;/li&gt;
&lt;/ul&gt;

&lt;p&gt;مشکل رو توضیح دادم. با اینکه این نقص برازر بود، بازهم چیزی از تقصیر من کم نمی‌کرد. دوست نداشتم اشتباه خودم رو گردن کس دیگه‌ای بندازم. سالار خیلی داشت جلوی خودش رو می‌گرفت که حرفای روز اولش که بهم گفته بود “با وب‌اپلیکیشن به مشکل می‌خوریم” رو بهم یادآوری نکنه، اما سیامک اینطوری نبود. با نگاه توأم با تنفرش با عصبانیت رو به من گفت: “حالا چه گهی بخوریم؟”. موقعیت سختی بود. داشتم سعی می‌کردم موقعیت رو کنترل کنم. بعد از اینکه سیگار دوم رو روشن کردم، شروع به صحبت کردم:&lt;/p&gt;

&lt;blockquote&gt;
  &lt;p&gt;می‌دونم. حتی احتمالا تمام فحش‌هایی که دارید بهم می‌دید رو هم می‌دونم. اما اتفاقیه که شده. واقعا کاری ازم ساخته نیست. باید توی جلسه یه جوری این تیکه رو بپیچونیم. کار سختی هم نیست. بیشتر تمرکزمون رو می‌ذاریم روی نشون دادن استایل کار و توضیح راجع به اتفاقات سمت سرور. بعد از جلسه احتمالا تا اون موقعی که اینا بفهمن برنامه دقیقا چجوری کار می‌کنه، برازرا خودشون را آپدیت می‌کنن و این مشکل مسخره حل می‌شه. بذارید این جلسه خوب پیش بره و بعدش راجع به مشکل حرف می‌زنیم. موافقید؟&lt;/p&gt;
&lt;/blockquote&gt;

&lt;p&gt;بعد از چیزی حدود ده ثانیه سکوت، جواب “باشه” رو در حالی شنیدم که مطمئن بودم پشتش هزار تا حرف دیگه بود. حداقل یکی از آن هزار حرف و مودبانه‌ترین آنها این بود که “می‌مردی زودتر این قضیه رو بهمون می‌گفتی گوسفند؟”&lt;/p&gt;

&lt;p&gt;خاکستر خاموش شده سیگار توی دستم، تقریبا هم قد خود سیگار شده بود که با تکان دست من به روی زمین ریخت. خواستم قبل از رفتن به جلسه، سیگار آخر رو هم بکشم که سیامک هم یک نخ سیگار از من گرفت. سالار همچنان سعی داشت این تغییر ناگهانی رو توی صحبت‌هایی که قرار بود انجام بده رو برای خودش حل کنه.&lt;/p&gt;

&lt;hr /&gt;

&lt;h3 id=&quot;بخش-سوم&quot;&gt;بخش سوم&lt;/h3&gt;
&lt;h4 id=&quot;روز-دوم-ساعت-11-صبح-اتاق-جلسه&quot;&gt;روز دوم، ساعت 11 صبح، اتاق جلسه&lt;/h4&gt;

&lt;p&gt;سالار روی صندلی چرم اتاق شهرداری نشسته بود داشت تصویر لپتاپش رو روی پروژکتور می‌انداخت. بخار داشت از لیوان‌های چای روی میزها بلند می‌شد. من و سیامک هم دو طرف اون نشسته بودیم و داشتیم به مدیر شهرداری و سه مسئول دیگر لبخند تحویل می‌دادیم. سعی می‌کردیم چهره خود را شبیه به کسانی که موفق به انجام کار شده‌اند نشان دهیم. هرچه بیشتر طول می‌کشید، تواناییمان در حفظ این حالت کمتر می‌شد. کشتی‌گرفتن سالار با کابل پروژکتور همچنان ادامه داشت. مدیر شهرداری داشت با لپ‌تاپ قدیمی‌ای که روبه‌رویش بود ور می‌رفت. کم‌کم لپم داشت از این لبخند مصنوعی طولانی درد می‌گرفت که ناگهان تصویر صفحه لپ‌تاپ سالار روی پروژکتور افتاد و با لبخند رو به بقیه گفت “بالاخره درست شد. اگه موافق باشید شروع کنیم؟”. بقیه هم به نشانه تأیید سر تکان دادند. مدیر شهرداری سرش را از روی لپ‌تاپ بلند کرد و مشتاقانه گفت “شروع کنیم”. سالار بعد از سر کشیدن لیوان چای‌ش که یخ کرده بود، توضیحات خود را شروع کرد.&lt;/p&gt;

&lt;p&gt;حدود یک ساعت گذشته بود. سالار تمام بخش‌های برنامه را برای آنها توضیح داد، به تمام سوالات آنها جواب داد و باعث شد کوچکترین استرسی به آنها انتقال پیدا نکند. بدون اغراق، توضیحات سالار و معرفی نرم‌افزار عالی پیش رفت. با خوش‌شانسی فوق‌العاده ما هم هیچ‌کسی متوجه هیچ کمبودی نشد و همه راضی به نظر می‌رسیدند. دو مسئول دیگر داشتند با خوشحالی راجع به استایل باز شدن منوها با هم حرف می‌زدند. همه چیز خوب بود. مدیر شهرداری شروع به صحبت کرد:&lt;/p&gt;

&lt;blockquote&gt;
  &lt;p&gt;خب عالی بود دوستان. نتیجه کار واقعا خوب شده و بهتون تبریک می‌گم. گل کاشتین. فقط لطفا این پروژه رو روی لپ‌تاپ خودم هم نشون بدید. این یکی از لپ‌تاپ‌های کارکنان اینجاست و باید مطمئن بشیم روی این هم بدرستی کار می‌کنه.&lt;/p&gt;
&lt;/blockquote&gt;

&lt;p&gt;لپ‌تاپی که روبه‌روی مدیر شهرداری بود، یک لپ‌تاپ قدیمی توشیبا و رنگ‌ورو رفته بود. یاد حرف روز اول مدیر شهرداری افتادم که گفته بود تمام سیستم‌های شهرداری به‌روز هستند و آخرین نسخه همه نرم‌افزارها روی آن‌ها نصب است، اما قیافه آن لپ‌تاپ چیز متفاوتی را بیان می‌کرد. این وسط چیزی درست نبود. مطمئن بودم که هر سه ما دقیقا به همین موضوع فکر می‌کنیم. تقریبا تمام نگاه‌های اتاق رو به سالار بود و منتظر بودند برود و به مدیر شهرداری کارکرد برنامه را نشان بدهد. سالار گلوی خود را صاف کرد و خود را با صندلی به سمت لپ‌تاپ مدیر شهرداری هول داد. من و سیامک منتظر بودیم تا لبخند رضایت را روی صورت سالار ببینیم. استرسمان فوق‌العاده زیاد بود. هرچه بیشتر منتظر می‌شدیم، سکوت حاکم بر اتاق بیشتر ما را اذیت می‌کرد. سالار حرف نمی‌زد و حتی دستش را به طرف لپ‌تاپ نبرده بود. فقط داشت نگاه می‌کرد. اصلا شبیه آن سالاری که پیش از این می‌شناختیم نبود. من و سیامک که خیلی نگران بودیم، به سمت او رفتیم و با دیدن مانیتور لپ‌تاپ، سالار را درک کردیم. سیامک تقریبا سکته کرد. تصویر لپتاپ، منظره‌ای سبز با آسمان آبی را نشان می‌داد و لوگوی ویندوز اکس‌پی و آیکون اینترنت‌اکسپلورر 6 روی آن، تقریبا هر جنبنده‌ای به غیر از مسئولان حاضر در اتاق را از پای درمی‌آورد.&lt;/p&gt;</content><author><name>امیر مومنیان</name></author><category term="داستان" /><category term="گیک" /><category term="وب" /><category term="سالار" /><category term="سیامک" /><summary type="html">دستم رو زیر چونم گذاشته بودم و با چشم‌هایی که به زور باز نگهشون داشته بودم، به کنسول برازر خیره شده بودم. ایونت‌ها همه به درستی از سرور به من می‌رسید، اما این سرویس‌ورکر برازر انگار درست کار نمی‌کرد. بعضی ایونت‌ها رو لایی می‌کشید و هیچ اتفاقی توی کلاینت رخ نمی‌داد. ایونت‌ها مهم بودن. حتی یک ایونت هم سمت کلاینت نباید از دست می‌رفت. زمان به ما اجازه نمی‌داد که منتظر آپدیت بعدی برازر باشیم که این مشکل مسخره رو حل کنه. پروژه رو باید فردا تحویل می‌دادیم. داشتم به روز اولی که این پروژه رو قبول کرده بودیم فکر می‌کردم. من و سالار و سیامک، توی جلسه‌ای که با شهرداری تهران داشتیم قبول کرده بودیم که این پروژه رو با تکنولوژی node برای سمت سرور و وب‌اپلیکیشن برای سمت کلاینت انجام بدیم. وب‌اپلیکیشن پیشنهاد من بود. سالار و سیامک هر دو تردید داشتند، اما من اصرار کردم و هر جور شده راضی‌شون کردم. ته دلم به قدرت روزافزون تکنولوژی‌های جدید سمت وب باور داشتم. سالار قبل از اینکه رضایت خودش رو اعلام کنه، بهم گفت:</summary></entry><entry><title type="html">خواب</title><link href="http://morde.ir/sleep/" rel="alternate" type="text/html" title="خواب" /><published>2016-05-16T00:00:00+00:00</published><updated>2016-05-16T00:00:00+00:00</updated><id>http://morde.ir/sleep</id><content type="html" xml:base="http://morde.ir/sleep/">&lt;p&gt;با یه کتاب قطور چند بار زد روی شونم. انقدر خوابم می‌اومد که اصلا توجهی بهش نکردم و ژاکتم رو کشیدم تا روی سرم، ولی دست‌بردار نبود. دوباره و این بار محکم‌تر زد روی شونم و کنترلم رو از دست دادم. با عصبانیت سرم رو بلند کردم و نگاهش کردم. یه مرد حدودا پنجاه ساله بود که با اخم داشت نگاهم می‌کرد. بهم گفت اگه نمی‌خوای کتاب بخونی باید فلنگ رو ببندی. سرم داشت سوت می‌کشید و خواب انقدر بهم فشار آورده بود که متوجه موقعیتم نشده بودم. من توی یه کتاب‌خونه بودم. من چرا اونجا بودم؟ به اطرافم نگاه کردم و دیدم چند نفری که اونجا بودن همه دارن به من نگاه می‌کنن. همه چیز عجیب بود. من هیچ کدوم از آدم‌های توی اون کتاب‌خونه رو نمی‌شناختم. اون مرد این دفعه محکم‌تر از دفعه قبل زد روی شونم و بهم گفت که باید سریع اونجا رو ترک کنم. مثل یه آدمی که اختیارش دست خودش نیست، بلند شدم و به سمت در رفتم. من چرا اونجا بودم؟ اونجا کجا بود؟ همه چیز به طرز عجیبی برام مبهم بود و نمی‌تونستم بفهمم چه اتفاقی افتاده. نزدیک در بودم که دوباره صدام زد و گفت هی! وسایلت رو یادت رفت ببری! برگشتم و دیدم توی دستش یه کوله‌پشتی چرمی به سمت من گرفته. رفتم نزدیک‌تر و بهش نگاه کردم. یه کوله‌پشتی چرمی که پشتش یه استیکر اسم &lt;em&gt;امیر&lt;/em&gt; چسبونده شده بود. اسم منم امیر بود. کیف رو به من داد و دوباره گفت حالا می‌تونی گورت رو گم کنی.&lt;/p&gt;

&lt;p&gt;از اونجا خارج شدم و رفتم به سمت خیابون. هوا تاریک بود، ولی به نظر نمی‌رسید ساعت بیشتر از نه یا ده شب باشه . انقدر خوابم می‌اومد که متوجه نبودم من کی اومده بودم اونجا و اصلا من چرا اونجا بودم. به تابلوی خیابون نگاه کردم ولی اون هم واسم آشنا نبود. حتی اسمش تا حالا به گوشم نخورده بود. انگار از یه خواب خیلی طولانی بیدار شده بودم و هیچی یادم نمی‌اومد. یهو خودم رو وسط یه جای عجیب دیده بودم و حتی نمی‌دونستم کجام. آخرین چیزی که توی ذهنم بود، صحنه‌ای بود که من و مریم توی یه خونه بودیم. یه خونه شکیل با دیوار‌های خوش‌رنگ. مریم روی یه صندلی چرمی نشسته بود و من بالای سرش داشتم با لبخند نگاهش می‌کردم. خیلی خونه تمیزی بود و همه جزئیاتشو خوب یادمه، ولی هرچی فکر کردم نفهمیدم اونجا کجا بود و ما کی اونجا بودیم. مریم. مریم…؟ چرا من تنها بودم؟ مریم زنم بود و هیچ موقع تنهایی جایی نمی‌رفتیم. همیشه با هم بودیم. دوباره به کوله‌پشتی توی دستم نگاه کردم و فهمیدم که اون کوله‌پشتی مریم بود. اون کیف دست من چیکار می‌کرد و مریم خودش کجا بود؟ سریع زیپ کیف رو باز کردم و دیدم توش پر از لباسه. اونها لباس‌های مریم بودن. سرم رو بلند کردم و دیدم از سر خیابون دو تا مامور پلیس دارن به سمت من میان.&lt;/p&gt;

&lt;p&gt;به نظر می‌رسید که دارن به من نگاه می‌کنن. خیلی ترسیده بودم. زیپ کیف رو بستم و شروع کردم به راه رفتن. سعی داشتم ازشون دور شم، ولی احساس می‌کردم که اونها هم پشت سرم میان. همیشه از پلیس می‌ترسیدم، واسه همین سرعتم رو بیشتر کردم و قلبم داشت سریع می‌زد. وقتی به آخر خیابون رسیدم، برگشتم دیدم اونا شروع کردن به دویدن به سمتم. خیلی هول شدم. به پایین خیابون نگاه کردم و با سرعت تمام شروع کردم به فرار. انقدر سریع می‌دویدم که حتی نمی‌شد سرم رو برگردونم و ببینم چقدر باهام فاصله دارن. اونها چرا داشتن دنبال من می‌اومدن؟ نمی‌دوستم. هیچ چیز نمی‌دونستم و همه چیز واسم عجیب بود. تا ده دقیقه فقط داشتم می‌دویدم و متوجه هیچ چیز نبودم. چند تا خیابون رو که رد کردم، چشمم به یه کوچه فرعی افتاد که زیاد توی دید نبود. سریع رفتم توی اون کوچه و خودم رو زیر یکی از ماشین‌ها قایم کردم. از اون زیر داشتم خیابون رو می‌پاییدم که ببینم اون دو تا پلیس نیان توی کوچه. لرزش کل بدنم رو حس می‌کردم. خیلی ترسیده بودم. برای چند دقیقه به خیابون خیره شده بودم و وقتی مطمئن شدم که اونها من رو گم کردن یه نفس راحت کشیدم و از زیر ماشین اومدم بیرون و به پشت ماشین تکیه دادم. نمی‌فهمیدم که چه اتفاقی داره می‌اوفته. دوباره کوله رو نگاه کردم و به فکر مریم افتادم. من باید می‌فهمیدم. باید می‌فهمیدم قضیه چیه. جیب‌های کیف رو زیر رو رو کردم و دیدم توی یکی از جیب‌ها یه موبایل بود. سریع قفلش رو باز کردم و رفتم توی منوی گوشی. نمی‌دونستم دنبال چی بگردم، فقط همینطور با عجله صفحه‌های گوشی رو بالاپایین می‌کردم. چشم به آخرین تماس‌ها افتاد. واردش شدم و دیدم ده تا شماره آخر، همه شماره پلیس بود. خیلی عجیب بود. یعنی مریم سعی کره بود شماره پلیس رو بگیره؟ خواستم متوجه موضوع بشم. از توی تماس‌ها بیرون اومدم و وارد پیام‌ها شدم. دیدم آخرین پیام از یه شماره خیلی آشنا اومده و نوشته:&lt;/p&gt;

&lt;blockquote&gt;
  &lt;p&gt;مریم، عزیزم وسایلت رو آماده کن، از سر کار که اومدم راه می‌اوفتیم.&lt;/p&gt;
&lt;/blockquote&gt;

&lt;p&gt;اون شماره کی بود؟ من؟ این پیام رو من فرستاده بودم؟ تاریخ پیام برای دو روز پیش بود. شک نداشتم که اون گوشی حتما گوشی مریم بود. من چرا اون پیام رو فرستاده بودم؟ ما کجا می‌خواستیم بریم؟ باید مریم رو پیدا می‌کردم و راجع به این اتفاقای عجیب ازش سوال می‌پرسیدم. خواب لعنتی انقدر بهم فشار آورده بود که نمی‌تونستم تمرکز کنم. خیلی گشنه‌ام بود. توی کیف رو نگاه کردم. توی جیب کناری، یه دوهزارتومنی مچاله بود و سریع درش آوردم. با خودم گفتم برم اول یه چیزی با این پول بخورم تا حواسم سر جاش بیاد. به سمت سر خیابون راه افتادم و یکم جلوتر، یه مغازه رو دیدم و واردش شدم. از همون اول، مغازه دار با تعجب نگاهم می‌کرد. بعد از اینکه یکم مغازه رو ورانداز کردم، پول رو میز یارو گذاشتم و بهش گفتم که یه نون با یه نخ سیگار بده. هنوز داشت با تعجب نگاهم می‌کرد. گفتم یه نون و یه سیگار بده! این‌بار سریع از جاش بلند شد و رفت از اون پشت یه نون بربری تازه که انگار برای خودش بود با یه پاکت سیگار آورد و گذاشت روی شیشه. ازش پرسیدم قیافه من عجیبه؟ چرا اینطوری نگام می‌کنی!؟ خیلی ترسیده بود. نمی‌دونستم از چی ترسیده. از این تیپ آدم‌ها خیلی بدم می‌آد. آدم‌هایی که از اتفاقایی که واست افتاده خبر ندارن و فقط می‌خوان بهت بفهمونن که تو عادی نیستی. حوصله نداشتم با طرف دعوا کنم. نون و سیگار رو برداشتم و از مغازه زدم بیرون. حدود صد متر پایین‌تر از اون مغازه یه میدون بود. رفتم اونجا و روی زمینش نشستم و شروع کردم به خوردن نون. بعد از یه گشنگی طولانی، خوردن اون نون خیلی واسم لذت‌بخش بود. خواب خیلی داشت بهم فشار می‌آورد، اما حالا وقتش بود که به اتفاقایی که واسم افتاده فکر کنم. پاکت سیگار رو باز کردم یه نخ از توش درآوردم و گوشه لبم گذاشتم. کبریت؟ لعنتی. باز یادم رفت از مغازه کبریت بخرم. سیگار لعنتی رو از گوشه لبم برداشتم و پرت کردم اون‌ور. همه چیز دست به دست هم داده بود که من نتونم تمرکز کنم. روی زمین دراز کشیدم و به آسمون خیره شدم…&lt;/p&gt;

&lt;hr /&gt;

&lt;p&gt;با خارش دست راستم از خواب بیدار شدم. خیلی می‌سوخت. سعی کردم چشمام رو بخارونم که انگار دستم به یه چیزی بسته شده بود. سرم رو بالا آوردم و دیدم دست‌هام به دست‌های یه سرباز با دست‌بند زده وصله. خیلی عجیب بود! ما توی یه سالن نشسته بودیم! به سرباز نگاه کردم. من چرا اینجام؟ سرباز که به نظر می‌رسید حوصله جواب دادن به من رو نداره، گفت ساکت! تا چند دقیقه دیگه می‌ریم تو! کجا می‌ریم؟ روبه‌روم چند نفر دیگه نشسته بودن و انگار همشون منتظر چیزی بودن. تیپ و قیافه‌شون شبیه به دزدا بود، اما این سرباز فقط حواسش به من بود. همه‌شون داشتن به من نگاه می‌کردن. روبه‌رومون یه اتاق بود که انگار قرار بود بریم اون تو. اما هنوز نمی‌دونستم اونجا کجا بود. در اتاق که باز شد، یه مرد هیکلی که روی تمام بازوهاش جای خالکوبی بود با یه سرباز دیگه از اون تو اومد بیرون و به سمت پایین پله‌ها رفتن. سرباز کناریم، دستم رو کشید و گفت بریم تو! داخل اتاق یه مرد مسن با اخم‌های تو هم رفته پشت میز نشسته بود و روبه‌روش یه صندلی بود که من باید روی اون می‌شستم. سرباز دست من رو کشید و برد داخل اون اتاق و در رو پشت سرش بست. تا وقتی که روی صندلی بشینم اون مرد هیچ نگاهی به من نکرد. مشغول یادداشت کردن یه چیزی بود.&lt;/p&gt;

&lt;p&gt;خب تعریف کن دو روز پیش کجا بودی؟ این رو در حالی گفت که هنوز سرش رو بالا نگرفته بود. ازش پرسیدم مریم کجاست؟ سرش رو بالا گرفت و با اخم یه نگاه توی چشم‌هام انداخت. مثل اینکه حرف حساب حالیت نیست! جواب سوال من رو بده! نمی‌دونستم چه جوابی باید بدم. می‌خواستم ازش بپرسم اونجا کجاست که گفت خفه‌شو! اگه الان جواب درست ندی می‌برنت زندان و حالا حالاها خبری از دادگاه نیست! حالا خوب دقت کن ببین چی می‌گم. تو دو روز پیش کجا بودی؟!&lt;/p&gt;

&lt;p&gt;اونجا اداره پلیس بود. خیلی برام عجیب و غیرقابل هضم بود که چرا من اونجا بودم. من حتی نمی‌دونستم که توی کدوم شهرم. چجوری جواب سوال اون رو باید می‌دادم؟ توجهم به گوشی مریم که روی میز اون بود، جلب شده بود. اون گوشی اونجا چی‌کار می‌کرد؟ لالمونی گرفتی؟ می‌گم جواب سوال من رو بده! یهو یه اتفاق مثل صحنه یه فیلم اومد توی ذهنم. با مریم توی یه اتاق بودیم و داشتیم صحبت می‌کردیم. خیلی خوب جزئیات اون صحنه رو یادمه، ولی تاریخش رو نمی‌دونستم. من داشتم می‌خندیدم و واسه مریم خاطره تعریف می‌کردم، اما اون خیلی قیافه‌اش مضطرب بود. یادم اومد که داشتم تلاش می‌کردم تا قانعش کنم هیچ اتفاقی برامون نمی‌اوفته. حواست با منه؟ اگه الان تکلیفت روشن نشه می‌فرستیمت زندان! به خودم اومدم و دیدم اون پلیس گوشی مریم رو تو دستش به سمت من گرفته. من هنوز تمرکز نداشتم و نمی‌فهمیدم چه اتفاقی داره می‌افته. ازم پرسید تو دو روز پیش به &lt;strong&gt;مقتول&lt;/strong&gt; پیام داده بودی که وسایلش رو جمع کنه. کجا می‌خواستید برید؟ هنوز نمی‌دونستم گوشی مریم دست اون چی‌کار می‌کرد. هیچ‌چیز از قبل یادم نمی‌اومد. حتی نمی‌دونستم به چه جرمی… مقتول؟ اون الان گفت مقتول! چی گفتی؟ مقتول؟! کی مقتوله؟ چی داری واسه خودت می‌گی؟ مریم کجاست؟!&lt;/p&gt;

&lt;p&gt;هنوز صحبتم رو تموم نکرده بودم که اون سرباز با آرنجش محکم زد به گردنم و از شدت درد گردنم کج شد. اما هنوز کوتاه نیومدم. من باید می‌فهمیدم. باید می‌فهمیدم قضیه چیه. اون مرتیکه همین الان به مریم گفت مقتول. نکنه مریم کشته شده؟ حتما خود اون پلیس‌های کثیف مریم رو کشته بودن. مریم کشته شده بود. مریم کشته شده بود؟ انقدر آشفته شده بودم که دیگه هیچ چیز واسم مهم نبود. مریم کجا بود؟ از سرم جام بلند شدم و به سمت اون پلیس عوضی حمله کردم که این بار یه سوزش خیلی شدید رو توی پهلوم حس کردم و همون‌جا افتادم روی زمین. بالای سرم اون سرباز با من کشیده شد و کنار من افتاد. توی دست راست اون سرباز یه شوکر بود. بدنم هیچ حسی نداشت و حتی نتونستم خودم رو از زیر اون سرباز نجات بدم. با آخرین توانی داشتم مریم رو صدام کردم، ولی انقدر دردم زیاد بود که هیچ صدایی از گلوم خارج نشد. کم کم چشم‌هام داشت سیاه می‌شد. دیگه هیچ‌چیز نفهمیدم و از هوش رفتم.&lt;/p&gt;

&lt;hr /&gt;

&lt;p&gt;به هوش اومدم و دیدم توی یه اتاق تاریک که درش بسته بود کنار چهار نفر دیگه روی زمین دراز کشیدم. شبیه به بازداشتگاه بود. بلند شدم. فکر مریم داشت آزارم می‌داد. از پنجره اون در آهنی بیرون رو نگاه کردم. همه جا ساکتت بود. به ساعت بیرون از اون اتاق نگاه کردم و متوجه شدم ساعت سه شبه. نمی‌دونستم چطوری باید از اونجا خلاص بشم. حتما یه راهی بود. برگشتم و روی زمین، به دیوار کناری اون اتاق تکیه دادم و به اون چهار نفر خیره شدم. قیافه‌شون شبیه خلاف‌کارها بود. من چیکار کرده بودم؟ همینطور که بهشون نگاه می‌‌کردم، یهو یاد خوابی که داشتم می‌دیدم افتادم. نمی‌دونستم چند ساعت پیش من توی اتاق پیش اون پلیس عوضی بودم. خواب دیدم که با مریم دوتایی توی یه خونه قدیمی بودیم. اون خونه خیلی کثیف و بدشکل بود. تمام جزئیاتش رو یادمه. مریم روی یه صندلی چوبی نشسته بود و دست‌هاش و دهنش با یه پارچه کثیف بسته شده بود و توی دست من یه اره‌برقی بزرگ بود. همیشه عادت داشتم از این خواب‌های عجیب ببینم. جلوتر رفتم و مریم داشت تقلا می‌کرد که یکی نجاتش بده. اما من داشتم با لبخند بهش نگاه می‌کردم. اون نمی‌فهمید که کل زندگی پوچه. می‌خواستم بفهمه که من همیشه دوسش دارم. اره‌برقی رو بلند کردم نزدیک صورتش بردم. با تمام قوا سعی می‌کرد داد بزنه و من از این موضوع لذت می‌بردم. اون خواب خیلی صحنه‌های عجیبی داشت. نمی‌دونم چرا انقدر دقیق صحنه‌های خواب رو یادم مونده. من همیشه عادت داشتم از این خواب‌های عجیب ببینم. من همیشه عادت داشتم از این خواب‌های عجیب ببینم؟&lt;/p&gt;</content><author><name>امیر مومنیان</name></author><category term="داستان" /><category term="خواب" /><category term="مریم" /><category term="گیج" /><summary type="html">با یه کتاب قطور چند بار زد روی شونم. انقدر خوابم می‌اومد که اصلا توجهی بهش نکردم و ژاکتم رو کشیدم تا روی سرم، ولی دست‌بردار نبود. دوباره و این بار محکم‌تر زد روی شونم و کنترلم رو از دست دادم. با عصبانیت سرم رو بلند کردم و نگاهش کردم. یه مرد حدودا پنجاه ساله بود که با اخم داشت نگاهم می‌کرد. بهم گفت اگه نمی‌خوای کتاب بخونی باید فلنگ رو ببندی. سرم داشت سوت می‌کشید و خواب انقدر بهم فشار آورده بود که متوجه موقعیتم نشده بودم. من توی یه کتاب‌خونه بودم. من چرا اونجا بودم؟ به اطرافم نگاه کردم و دیدم چند نفری که اونجا بودن همه دارن به من نگاه می‌کنن. همه چیز عجیب بود. من هیچ کدوم از آدم‌های توی اون کتاب‌خونه رو نمی‌شناختم. اون مرد این دفعه محکم‌تر از دفعه قبل زد روی شونم و بهم گفت که باید سریع اونجا رو ترک کنم. مثل یه آدمی که اختیارش دست خودش نیست، بلند شدم و به سمت در رفتم. من چرا اونجا بودم؟ اونجا کجا بود؟ همه چیز به طرز عجیبی برام مبهم بود و نمی‌تونستم بفهمم چه اتفاقی افتاده. نزدیک در بودم که دوباره صدام زد و گفت هی! وسایلت رو یادت رفت ببری! برگشتم و دیدم توی دستش یه کوله‌پشتی چرمی به سمت من گرفته. رفتم نزدیک‌تر و بهش نگاه کردم. یه کوله‌پشتی چرمی که پشتش یه استیکر اسم امیر چسبونده شده بود. اسم منم امیر بود. کیف رو به من داد و دوباره گفت حالا می‌تونی گورت رو گم کنی.</summary></entry></feed>